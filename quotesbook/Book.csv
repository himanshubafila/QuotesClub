Author,Shayari,Tag
FAIZ AHMAD FAIZ,"aur bhī dukh haiñ zamāne meñ mohabbat ke sivā 
rāhateñ aur bhī haiñ vasl kī rāhat ke sivā ",sher
FAIZ AHMAD FAIZ,"kar rahā thā ġham-e-jahāñ kā hisāb 
aaj tum yaad be-hisāb aa.e ",sher
FAIZ AHMAD FAIZ,"dil nā-umīd to nahīñ nākām hī to hai 
lambī hai ġham kī shaam magar shaam hī to hai",sher
FAIZ AHMAD FAIZ,"aur kyā dekhne ko baaqī hai 
aap se dil lagā ke dekh liyā ",sher
FAIZ AHMAD FAIZ,"donoñ jahān terī mohabbat meñ haar ke 
vo jā rahā hai koī shab-e-ġham guzār ke",sher
FAIZ AHMAD FAIZ,"tumhārī yaad ke jab zaḳhm bharne lagte haiñ 
kisī bahāne tumheñ yaad karne lagte haiñ ",sher
FAIZ AHMAD FAIZ,"nahīñ nigāh meñ manzil to justujū hī sahī 
nahīñ visāl mayassar to aarzū hī sahī ",sher
FAIZ AHMAD FAIZ,"vo baat saare fasāne meñ jis kā zikr na thā 
vo baat un ko bahut nā-gavār guzrī hai ",sher
FAIZ AHMAD FAIZ,"aa.e to yuuñ ki jaise hamesha the mehrbān 
bhūle to yuuñ ki goyā kabhī āshnā na the ",sher
FAIZ AHMAD FAIZ,"guloñ meñ rañg bhare bād-e-nau-bahār chale 
chale bhī aao ki gulshan kā kārobār chale ",sher
FAIZ AHMAD FAIZ,"ik tarz-e-taġhāful hai so vo un ko mubārak 
ik arz-e-tamannā hai so ham karte raheñge ",sher
FAIZ AHMAD FAIZ,"zindagī kyā kisī muflis kī qabā hai jis meñ 
har ghaḌī dard ke paivand lage jaate haiñ ",sher
FAIZ AHMAD FAIZ,"na jaane kis liye ummīd-vār baiThā huuñ 
ik aisī raah pe jo terī rahguzar bhī nahīñ ",sher
FAIZ AHMAD FAIZ,"ham parvarish-e-lauh-o-qalam karte raheñge 
jo dil pe guzartī hai raqam karte raheñge ",sher
FAIZ AHMAD FAIZ,"maqām 'faiz' koī raah meñ jachā hī nahīñ 
jo kū-e-yār se nikle to sū-e-dār chale ",sher
FAIZ AHMAD FAIZ,"duniyā ne terī yaad se begāna kar diyā 
tujh se bhī dil-fareb haiñ ġham rozgār ke ",sher
FAIZ AHMAD FAIZ,"'aap kī yaad aatī rahī raat bhar'' 
chāñdnī dil dukhātī rahī raat bhar ",sher
FAIZ AHMAD FAIZ,"vo aa rahe haiñ vo aate haiñ aa rahe hoñge 
shab-e-firāq ye kah kar guzār dī ham ne ",sher
FAIZ AHMAD FAIZ,"jāntā hai ki vo na ā.eñge 
phir bhī masrūf-e-intizār hai dil ",sher
FAIZ AHMAD FAIZ,"gar baazī ishq kī baazī hai jo chāho lagā do Dar kaisā 
gar jiit ga.e to kyā kahnā haare bhī to baazī maat nahīñ ",sher
FAIZ AHMAD FAIZ,"ik fursat-e-gunāh milī vo bhī chaar din 
dekhe haiñ ham ne hausle parvardigār ke ",sher
FAIZ AHMAD FAIZ,"tere qaul-o-qarār se pahle 
apne kuchh aur bhī sahāre the ",sher
FAIZ AHMAD FAIZ,"ye aarzū bhī baḌī chiiz hai magar hamdam 
visāl-e-yār faqat aarzū kī baat nahīñ ",sher
FAIZ AHMAD FAIZ,"na gul khile haiñ na un se mile na mai pī hai 
ajiib rañg meñ ab ke bahār guzrī hai ",sher
FAIZ AHMAD FAIZ,"kab Thahregā dard ai dil kab raat basar hogī 
sunte the vo ā.eñge sunte the sahar hogī ",sher
FAIZ AHMAD FAIZ,"uTh kar to aa ga.e haiñ tirī bazm se magar 
kuchh dil hī jāntā hai ki kis dil se aa.e haiñ ",sher
FAIZ AHMAD FAIZ,"be-dam hue bīmār davā kyuuñ nahīñ dete 
tum achchhe masīhā ho shifā kyuuñ nahīñ dete ",sher
FAIZ AHMAD FAIZ,"saarī duniyā se duur ho jaa.e 
jo zarā tere paas ho baiThe ",sher
FAIZ AHMAD FAIZ,"aa.e kuchh abr kuchh sharāb aa.e 
is ke ba.ad aa.e jo azaab aa.e ",sher
FAIZ AHMAD FAIZ,"ye daaġh daaġh ujālā ye shab-gazīda sahar 
vo intizār thā jis kā ye vo sahar to nahīñ ",sher
FAIZ AHMAD FAIZ,"jab tujhe yaad kar liyā sub.h mahak mahak uThī 
jab tirā ġham jagā liyā raat machal machal ga.ī ",sher
FAIZ AHMAD FAIZ,"dil se to har mo.āmla kar ke chale the saaf ham 
kahne meñ un ke sāmne baat badal badal ga.ī ",sher
FAIZ AHMAD FAIZ,"ab apnā iḳhtiyār hai chāhe jahāñ chaleñ 
rahbar se apnī raah judā kar chuke haiñ ham ",sher
FAIZ AHMAD FAIZ,"kaTte bhī chalo baḌhte bhī chalo baazū bhī bahut haiñ sar bhī bahut 
chalte bhī chalo ki ab Dere manzil hī pe Daale ",sher
FAIZ AHMAD FAIZ,"ham shaiḳh na leader na musāhib na sahāfī 
jo ḳhud nahīñ karte vo hidāyat na kareñge ",sher
FAIZ AHMAD FAIZ,"merī ḳhāmoshiyoñ meñ larzāñ hai 
mere nāloñ kī gum-shuda āvāz ",sher
FAIZ AHMAD FAIZ,"minnat-e-chāra-sāz kaun kare 
dard jab jāñ-navāz ho jaa.e ",sher
FAIZ AHMAD FAIZ,"judā the ham to mayassar thiiñ qurbateñ kitnī 
baham hue to paḌī haiñ judā.iyāñ kyā kyā ",sher
FAIZ AHMAD FAIZ,"shām-e-firāq ab na pūchh aa.ī aur aa ke Tal ga.ī 
dil thā ki phir bahal gayā jaañ thī ki phir sambhal ga.ī ",sher
FAIZ AHMAD FAIZ,"adā-e-husn kī ma.asūmiyat ko kam kar de 
gunāhgār-e-nazar ko hijāb aatā hai ",sher
FAIZ AHMAD FAIZ,"ḳhair dozaḳh meñ mai mile na mile 
shaiḳh-sāhab se jaañ to chhuTegī ",sher
FAIZ AHMAD FAIZ,"ġham-e-jahāñ ho ruḳh-e-yār ho ki dast-e-adū 
sulūk jis se kiyā ham ne āshiqāna kiyā ",sher
FAIZ AHMAD FAIZ,"tez hai aaj dard-e-dil saaqī 
talḳhī-e-mai ko tez-tar kar de ",sher
FAIZ AHMAD FAIZ,"shaiḳh sāhab se rasm-o-rāh na kī 
shukr hai zindagī tabāh na kī ",sher
FAIZ AHMAD FAIZ,"phir nazar meñ phuul mahke dil meñ phir sham.eñ jalīñ 
phir tasavvur ne liyā us bazm meñ jaane kā naam ",sher
FAIZ AHMAD FAIZ,"ham sahal-talab kaun se farhād the lekin 
ab shahr meñ tere koī ham sā bhī kahāñ hai ",sher
FAIZ AHMAD FAIZ,"ham se kahte haiñ chaman vaale ġharībān-e-chaman 
tum koī achchhā sā rakh lo apne vīrāne kā naam ",sher
FAIZ AHMAD FAIZ,"in meñ lahū jalā ho hamārā ki jaan o dil 
mahfil meñ kuchh charāġh farozāñ hue to haiñ ",sher
FAIZ AHMAD FAIZ,"mirī jaan aaj kā ġham na kar ki na jaane kātib-e-vaqt ne 
kisī apne kal meñ bhī bhuul kar kahīñ likh rakhī hoñ masarrat",sher
FAIZ AHMAD FAIZ,"sab qatl ho ke tere muqābil se aa.e haiñ 
ham log surḳh-rū haiñ ki manzil se aa.e haiñ ",sher
FAIZ AHMAD FAIZ,"ham aise sāda-diloñ kī niyāz-mandī se 
butoñ ne kī haiñ jahāñ meñ ḳhudā.iyāñ kyā kyā ",sher
FAIZ AHMAD FAIZ,"agar sharar hai to bhaḌke jo phuul hai to khile 
tarah tarah kī talab tere rañg-e-lab se hai ",sher
FAIZ AHMAD FAIZ,"yuuñ sajā chāñd ki jhalkā tire andāz kā rañg 
yuuñ fazā mahkī ki badlā mire hamrāz kā rañg ",sher
FAIZ AHMAD FAIZ,"har sadā par lage haiñ kaan yahāñ 
dil sambhāle raho zabāñ kī tarah ",sher
FAIZ AHMAD FAIZ,"unhīñ ke faiz se bāzār-e-aql raushan hai 
jo gaah gaah junūñ iḳhtiyār karte rahe ",sher
FAIZ AHMAD FAIZ,"raat yuuñ dil meñ tirī khoī huī yaad aa.ī 
jaise vīrāne meñ chupke se bahār aa jaa.e ",sher
FAIZ AHMAD FAIZ,"faiz' thī raah sar-ba-sar manzil 
ham jahāñ pahuñche kāmyāb aa.e ",sher
FAIZ AHMAD FAIZ,"ai zulm ke maato lab kholo chup rahne vaalo chup kab tak 
kuchh hashr to un se uTThegā kuchh duur to naale jā.eñge ",sher
FAIZ AHMAD FAIZ,"chaman pe ġhārat-e-gul-chīñ se jaane kyā guzrī 
qafas se aaj sabā be-qarār guzrī hai ",sher
FAIZ AHMAD FAIZ,"fareb-e-ārzū kī sahl-añgārī nahīñ jaatī 
ham apne dil kī dhaḌkan ko tirī āvāz-e-pā samjhe ",sher
FAIZ AHMAD FAIZ,"tum aa.e ho na shab-e-intizār guzrī hai 
talāsh meñ hai sahar baar baar guzrī hai ",sher
FAIZ AHMAD FAIZ,"javāñ-mardī usī rif.at pe pahuñchī 
jahāñ se buzdilī ne jast kī thī ",sher
FAIZ AHMAD FAIZ,"matā-e-lauh-o-qalam chhīn ga.ī to kyā ġham hai 
ki ḳhūn-e-dil meñ Dubo lī haiñ uñgliyāñ maiñ ne ",sher
FAIZ AHMAD FAIZ,"ham ahl-e-qafas tanhā bhī nahīñ har roz nasīm-e-sub.h-e-vatan 
yādoñ se mo.attar aatī hai ashkoñ se munavvar jaatī hai ",sher
FAIZ AHMAD FAIZ,"mirī chashm-e-tan-āsāñ ko basīrat mil ga.ī jab se 
bahut jaanī huī sūrat bhī pahchānī nahīñ jaatī ",sher
FAIZ AHMAD FAIZ,"jo talab pe ahd-e-vafā kiyā to vo ābrū-e-vafā ga.ī 
sar-e-ām jab hue mudda.ī to savāb-e-sidq-o-vafā gayā ",sher
FAIZ AHMAD FAIZ,"vo butoñ ne Daale haiñ vasvase ki diloñ se ḳhauf-e-ḳhudā gayā 
vo paḌī haiñ roz qayāmateñ ki ḳhayāl-e-roz-e-jazā gay",sher
FAIZ AHMAD FAIZ,"vo jab bhī karte haiñ is nutq o lab kī baḳhiya-garī 
fazā meñ aur bhī naġhme bikharne lagte haiñ ",sher
FAIZ AHMAD FAIZ,"nahīñ shikāyat-e-hijrāñ ki is vasīle se 
ham un se rishta-e-dil ustuvār karte rahe ",sher
FAIZ AHMAD FAIZ,"jal uThe bazm-e-ġhair ke dar-o-bām 
jab bhī ham ḳhānumāñ-ḳharāb aa.e ",sher
FAIZ AHMAD FAIZ,"hadīs-e-yār ke unvāñ nikharne lagte haiñ 
to har harīm meñ gesū sañvarne lagte haiñ ",sher
FAIZ AHMAD FAIZ,"chañg o nai rañg pe the apne lahū ke dam se 
dil ne lai badlī to maddham huā har saaz kā rañg ",sher
FAIZ AHMAD FAIZ,"garmī-e-shauq-e-nazāra kā asar to dekho 
gul khile jaate haiñ vo sāya-e-tar to dekho ",sher
FAIZ AHMAD FAIZ,"jo nafas thā ḳhār-e-gulū banā jo uThe the haath lahū hue 
vo nashāt-e-āh-e-sahr ga.ī vo vaqār-e-dast-e-duā gayā",sher
FAIZ AHMAD FAIZ,"haañ nukta-varo laao lab-o-dil kī gavāhī 
haañ naġhmagaro sāz-e-sadā kyuuñ nahīñ dete ",sher
FAIZ AHMAD FAIZ,"zer-e-lab hai abhī tabassum-e-dost 
muntashir jalva-e-bahār nahīñ ",sher
FAIZ AHMAD FAIZ,"raqs-e-mai tez karo saaz kī lai tez karo 
sū-e-mai-ḳhāna safīrān-e-haram aate haiñ ",sher
FAIZ AHMAD FAIZ,"karo kaj jabīñ pe sar-e-kafan mire qātiloñ ko gumāñ na ho 
ki ġhurūr-e-ishq kā bāñkpan pas-e-marg ham ne bhulā diyā ",sher
FAIZ AHMAD FAIZ,"mai-ḳhāna salāmat hai to ham surḳhī-e-mai se 
taz.īn-e-dar-o-bām-e-haram karte raheñge ",sher
FAIZ AHMAD FAIZ,"apnī nazreñ bikher de saaqī 
mai ba-andāza-e-ḳhumār nahīñ ",sher
FAIZ AHMAD FAIZ,"sajāo bazm ġhazal gaao jaam taaza karo 
''bahut sahī ġham-e-gītī sharāb kam kyā hai'' ",sher
FAIZ AHMAD FAIZ,"aa.e kuchh abr kuchh sharāb aa.e 
is ke ba.ad aa.e jo azaab aa.e 

bām-e-mīnā se māhtāb utre 
dast-e-sāqī meñ āftāb aa.e 

har rag-e-ḳhūñ meñ phir charāġhāñ ho 
sāmne phir vo be-naqāb aa.e 

umr ke har varaq pe dil kī nazar 
terī mehr-o-vafā ke baab aa.e 

kar rahā thā ġham-e-jahāñ kā hisāb 
aaj tum yaad be-hisāb aa.e 

na ga.ī tere ġham kī sardārī 
dil meñ yuuñ roz inqalāb aa.e 

jal uThe bazm-e-ġhair ke dar-o-bām 
jab bhī ham ḳhānumāñ-ḳharāb aa.e 

is tarah apnī ḳhāmushī gūñjī 
goyā har samt se javāb aa.e 

'faiz' thī raah sar-ba-sar manzil 
ham jahāñ pahuñche kāmyāb aa.e ",Ghazal
FAIZ AHMAD FAIZ,"guloñ meñ rañg bhare bād-e-nau-bahār chale 
chale bhī aao ki gulshan kā kārobār chale 

qafas udaas hai yaaro sabā se kuchh to kaho 
kahīñ to bahr-e-ḳhudā aaj zikr-e-yār chale 

kabhī to sub.h tire kunj-e-lab se ho āġhāz 
kabhī to shab sar-e-kākul se mushk-bār chale 

baḌā hai dard kā rishta ye dil ġharīb sahī 
tumhāre naam pe ā.eñge ġham-gusār chale 

jo ham pe guzrī so guzrī magar shab-e-hijrāñ 
hamāre ashk tirī āqibat sañvār chale 

huzūr-e-yār huī daftar-e-junūñ kī talab 
girah meñ le ke garebāñ kā taar taar chale 

maqām 'faiz' koī raah meñ jachā hī nahīñ 

jo kū-e-yār se nikle to sū-e-dār chale",Ghazal
FAIZ AHMAD FAIZ,"donoñ jahān terī mohabbat meñ haar ke 
vo jā rahā hai koī shab-e-ġham guzār ke 

vīrāñ hai mai-kada ḳhum-o-sāġhar udaas haiñ 
tum kyā ga.e ki ruuTh ga.e din bahār ke 

ik fursat-e-gunāh milī vo bhī chaar din 
dekhe haiñ ham ne hausle parvardigār ke 

duniyā ne terī yaad se begāna kar diyā 
tujh se bhī dil-fareb haiñ ġham rozgār ke 

bhūle se muskurā to diye the vo aaj 'faiz' 
mat pūchh valvale dil-e-nā-kardā-kār ke ",Ghazal
FAIZ AHMAD FAIZ,"aap kī yaad aatī rahī raat bhar'' 
chāñdnī dil dukhātī rahī raat bhar 

gaah jaltī huī gaah bujhtī huī 
sham-e-ġham jhilmilātī rahī raat bhar 

koī ḳhushbū badaltī rahī pairahan 
koī tasvīr gaatī rahī raat bhar 

phir sabā sāya-e-shāḳh-e-gul ke tale 
koī qissa sunātī rahī raat bhar 

jo na aayā use koī zanjīr-e-dar 
har sadā par bulātī rahī raat bhar 

ek ummīd se dil bahaltā rahā 
ik tamannā satātī rahī raat bhar ",Ghazal
FAIZ AHMAD FAIZ,"ham par tumhārī chaah kā ilzām hī to hai 
dushnām to nahīñ hai ye ikrām hī to hai 

karte haiñ jis pe ta.an koī jurm to nahīñ 
shauq-e-fuzūl o ulfat-e-nākām hī to hai 

dil mudda.ī ke harf-e-malāmat se shaad hai 
ai jān-e-jāñ ye harf tirā naam hī to hai 

dil nā-umīd to nahīñ nākām hī to hai 
lambī hai ġham kī shaam magar shaam hī to hai 

dast-e-falak meñ gardish-e-taqdīr to nahīñ 
dast-e-falak meñ gardish-e-ayyām hī to hai 

āḳhir to ek roz karegī nazar vafā 
vo yār-e-ḳhush-ḳhisāl sar-e-bām hī to hai 

bhīgī hai raat 'faiz' ġhazal ibtidā karo 
vaqt-e-sarod dard kā hañgām hī to hai ",Ghazal
FAIZ AHMAD FAIZ,"tum aa.e ho na shab-e-intizār guzrī hai 
talāsh meñ hai sahar baar baar guzrī hai 

junūñ meñ jitnī bhī guzrī ba-kār guzrī hai 
agarche dil pe ḳharābī hazār guzrī hai 

huī hai hazrat-e-nāseh se guftugū jis shab 
vo shab zarūr sar-e-kū-e-yār guzrī hai 

vo baat saare fasāne meñ jis kā zikr na thā 
vo baat un ko bahut nā-gavār guzrī hai 

na gul khile haiñ na un se mile na mai pī hai 
ajiib rañg meñ ab ke bahār guzrī hai 

chaman pe ġhārat-e-gul-chīñ se jaane kyā guzrī 
qafas se aaj sabā be-qarār guzrī hai ",Ghazal
FAIZ AHMAD FAIZ,"shām-e-firāq ab na pūchh aa.ī aur aa ke Tal ga.ī 
dil thā ki phir bahal gayā jaañ thī ki phir sambhal ga.ī 

bazm-e-ḳhayāl meñ tire husn kī sham.a jal ga.ī 
dard kā chāñd bujh gayā hijr kī raat Dhal ga.ī 

jab tujhe yaad kar liyā sub.h mahak mahak uThī 
jab tirā ġham jagā liyā raat machal machal ga.ī 

dil se to har mo.āmla kar ke chale the saaf ham 
kahne meñ un ke sāmne baat badal badal ga.ī 

āḳhir-e-shab ke ham-safar 'faiz' na jaane kyā hue 
rah ga.ī kis jagah sabā sub.h kidhar nikal ga.ī ",Ghazal
FAIZ AHMAD FAIZ,"kab Thahregā dard ai dil kab raat basar hogī 
sunte the vo ā.eñge sunte the sahar hogī 

kab jaan lahū hogī kab ashk guhar hogā 
kis din tirī shunvā.ī ai dīda-e-tar hogī 

kab mahkegī fasl-e-gul kab bahkegā mai-ḳhāna 
kab sub.h-e-suḳhan hogī kab shām-e-nazar hogī 

vaa.iz hai na zāhid hai nāseh hai na qātil hai 
ab shahr meñ yāroñ kī kis tarah basar hogī 

kab tak abhī rah dekheñ ai qāmat-e-jānāna 
kab hashr muayyan hai tujh ko to ḳhabar hogī ",Ghazal
FAIZ AHMAD FAIZ,"rāz-e-ulfat chhupā ke dekh liyā 
dil bahut kuchh jalā ke dekh liyā 

aur kyā dekhne ko baaqī hai 
aap se dil lagā ke dekh liyā 

vo mire ho ke bhī mire na hue 
un ko apnā banā ke dekh liyā 

aaj un kī nazar meñ kuchh ham ne 
sab kī nazreñ bachā ke dekh liyā 

'faiz' takmīl-e-ġham bhī ho na sakī 
ishq ko aazmā ke dekh liyā ",Ghazal
FAIZ AHMAD FAIZ,"nahīñ nigāh meñ manzil to justujū hī sahī 
nahīñ visāl mayassar to aarzū hī sahī 

na tan meñ ḳhuun farāham na ashk āñkhoñ meñ 
namāz-e-shauq to vājib hai be-vazū hī sahī 

kisī tarah to jame bazm mai-kade vaalo 
nahīñ jo bāda-o-sāġhar to hāv-hū hī sahī 

gar intizār kaThin hai to jab talak ai dil 
kisī ke vāda-e-fardā kī guftugū hī sahī 

dayār-e-ġhair meñ mahram agar nahīñ koī 
to 'faiz' zikr-e-vatan apne rū-ba-rū hī sahī ",Ghazal
FAIZ AHMAD FAIZ,"kab yaad meñ terā saath nahīñ kab haat meñ terā haat nahīñ 
sad-shukr ki apnī rātoñ meñ ab hijr kī koī raat nahīñ 

mushkil haiñ agar hālāt vahāñ dil bech aa.eñ jaañ de aa.eñ 
dil vaalo kūcha-e-jānāñ meñ kyā aise bhī hālāt nahīñ 

jis dhaj se koī maqtal meñ gayā vo shaan salāmat rahtī hai 
ye jaan to aanī jaanī hai is jaañ kī to koī baat nahīñ 

maidān-e-vafā darbār nahīñ yaañ nām-o-nasab kī pūchh kahāñ 
āshiq to kisī kā naam nahīñ kuchh ishq kisī kī zaat nahīñ 

gar baazī ishq kī baazī hai jo chāho lagā do Dar kaisā 
gar jiit ga.e to kyā kahnā haare bhī to baazī maat nahīñ",Ghazal
FAIZ AHMAD FAIZ,"dil meñ ab yuuñ tire bhūle hue ġham aate haiñ 
jaise bichhḌe hue kaabe meñ sanam aate haiñ 

ek ik kar ke hue jaate haiñ taare raushan 
merī manzil kī taraf tere qadam aate haiñ 

raqs-e-mai tez karo saaz kī lai tez karo 
sū-e-mai-ḳhāna safīrān-e-haram aate haiñ 

kuchh hamīñ ko nahīñ ehsān uThāne kā dimāġh 
vo to jab aate haiñ mā.il-ba-karam aate haiñ 

aur kuchh der na guzre shab-e-furqat se kaho 
dil bhī kam dukhtā hai vo yaad bhī kam aate haiñ ",Ghazal
FAIZ AHMAD FAIZ,"baat bas se nikal chalī hai 
dil kī hālat sambhal chalī hai 

ab junūñ had se baḌh chalā hai 
ab tabī.at bahal chalī hai 

ashk ḳhūnāb ho chale haiñ 
ġham kī rañgat badal chalī hai 

yā yūñhī bujh rahī haiñ sham.eñ 
yā shab-e-hijr Tal chalī hai 

laakh paiġhām ho ga.e haiñ 
jab sabā ek pal chalī hai 

jaao ab so raho sitāro 
dard kī raat Dhal chalī hai ",Ghazal
FAIZ AHMAD FAIZ,"tumhārī yaad ke jab zaḳhm bharne lagte haiñ 
kisī bahāne tumheñ yaad karne lagte haiñ 

hadīs-e-yār ke unvāñ nikharne lagte haiñ 
to har harīm meñ gesū sañvarne lagte haiñ 

har ajnabī hameñ mahram dikhā.ī detā hai 
jo ab bhī terī galī se guzarne lagte haiñ 

sabā se karte haiñ ġhurbat-nasīb zikr-e-vatan 
to chashm-e-sub.h meñ aañsū ubharne lagte haiñ 

vo jab bhī karte haiñ is nutq o lab kī baḳhiya-garī 
fazā meñ aur bhī naġhme bikharne lagte haiñ 

dar-e-qafas pe añdhere kī mohr lagtī hai 
to 'faiz' dil meñ sitāre utarne lagte haiñ ",Ghazal
FAIZ AHMAD FAIZ,"rañg pairāhan kā ḳhushbū zulf lahrāne kā naam 
mausam-e-gul hai tumhāre baam par aane kā naam 

dosto us chashm o lab kī kuchh kaho jis ke baġhair 
gulsitāñ kī baat rañgīñ hai na mai-ḳhāne kā naam 

phir nazar meñ phuul mahke dil meñ phir sham.eñ jalīñ 
phir tasavvur ne liyā us bazm meñ jaane kā naam 

dilbarī Thahrā zabān-e-ḳhalq khulvāne kā naam 
ab nahīñ lete parī-rū zulf bikhrāne kā naam 

ab kisī lailā ko bhī iqrār-e-mahbūbī nahīñ 
in dinoñ badnām hai har ek dīvāne kā naam 

mohtasib kī ḳhair ūñchā hai usī ke faiz se 
rind kā saaqī kā mai kā ḳhum kā paimāne kā naam 

ham se kahte haiñ chaman vaale ġharībān-e-chaman 
tum koī achchhā sā rakh lo apne vīrāne kā naam 

'faiz' un ko hai taqāzā-e-vafā ham se jinheñ 
āshnā ke naam se pyārā hai begāne kā naam ",Ghazal
FAIZ AHMAD FAIZ,"kab tak dil kī ḳhair manā.eñ kab tak rah dikhlāoge 
kab tak chain kī mohlat doge kab tak yaad na aaoge 

biitā diid ummīd kā mausam ḳhaak uḌtī hai āñkhoñ meñ 
kab bhejoge dard kā bādal kab barkhā barsāoge 

ahd-e-vafā yā tark-e-mohabbat jo chāho so aap karo 
apne bas kī baat hī kyā hai ham se kyā manvāoge 

kis ne vasl kā sūraj dekhā kis par hijr kī raat Dhalī 
gesuoñ vaale kaun the kyā the un ko kyā jatlāoge 

'faiz' diloñ ke bhaag meñ hai ghar bharnā bhī luT jaanā thī 
tum is husn ke lutf-o-karam par kitne din itrāoge ",Ghazal
FAIZ AHMAD FAIZ,"tirī umiid tirā intizār jab se hai 
na shab ko din se shikāyat na din ko shab se hai 

kisī kā dard ho karte haiñ tere naam raqam 
gila hai jo bhī kisī se tire sabab se hai 

huā hai jab se dil-e-nā-subūr be-qābū 
kalām tujh se nazar ko baḌe adab se hai 

agar sharar hai to bhaḌke jo phuul hai to khile 
tarah tarah kī talab tere rañg-e-lab se hai 

kahāñ ga.e shab-e-furqat ke jāgne vaale 
sitāra-e-saharī ham-kalām kab se hai ",Ghazal
FAIZ AHMAD FAIZ,"nasīb āzmāne ke din aa rahe haiñ 
qarīb un ke aane ke din aa rahe haiñ 

jo dil se kahā hai jo dil se sunā hai 
sab un ko sunāne ke din aa rahe haiñ 

abhī se dil o jaañ sar-e-rāh rakh do 
ki luTne luTāne ke din aa rahe haiñ 

Tapakne lagī un nigāhoñ se mastī 
nigāheñ churāne ke din aa rahe haiñ 

sabā phir hameñ pūchhtī phir rahī hai 
chaman ko sajāne ke din aa rahe haiñ 

chalo 'faiz' phir se kahīñ dil lagā.eñ 
sunā hai Thikāne ke din aa rahe haiñ ",Ghazal
FAIZ AHMAD FAIZ,"aaj yuuñ mauj-dar-mauj ġham tham gayā is tarah ġham-zadoñ ko qarār aa gayā 
jaise ḳhush-bū-e-zulf-e-bahār aa ga.ī jaise paiġhām-e-dīdār-e-yār aa gayā 

jis kī dīd-o-talab vahm samjhe the ham rū-ba-rū phir sar-e-rahguzār aa gayā 
sub.h-e-fardā ko phir dil tarasne lagā umr-e-rafta tirā e'tibār aa gayā 

rut badalne lagī rañg-e-dil dekhnā rañg-e-gulshan se ab haal khultā nahīñ 
zaḳhm chhalkā koī yā koī gul khilā ashk umDe ki abr-e-bahār aa gayā 

ḳhūn-e-ushshāq se jaam bharne lage dil sulagne lage daaġh jalne lage 
mahfil-e-dard phir rañg par aa ga.ī phir shab-e-ārzū par nikhār aa gayā 

sarfaroshī ke andāz badle ga.e dāvat-e-qatl par maqtal-e-shahr meñ 
Daal kar koī gardan meñ tauq aa gayā laad kar koī kāñdhe pe daar aa gayā 

'faiz' kyā jāniye yaar kis aas par muntazir haiñ ki lā.egā koī ḳhabar 
mai-kashoñ par huā mohtasib mehrbāñ dil-figāroñ pe qātil ko pyaar aa gayā",Ghazal
FAIZ AHMAD FAIZ,"ab jo koī pūchhe bhī to us se kyā sharh-e-hālāt kareñ 
dil Thahre to dard sunā.eñ dard thame to baat kareñ 

shaam huī phir josh-e-qadah ne bazm-e-harīfāñ raushan kī 
ghar ko aag lagā.eñ ham bhī raushan apnī raat kareñ 

qatl-e-dil-o-jāñ apne sar hai apnā lahū apnī gardan pe 
mohr-ba-lab baiThe haiñ kis kā shikva kis ke saath kareñ 

hijr meñ shab bhar dard-o-talab ke chāñd sitāre saath rahe 
sub.h kī vīrānī meñ yaaro kaise basar auqāt kareñ ",Ghazal
FAIZ AHMAD FAIZ,"na gañvāo nāvak-e-nīm-kash dil-e-reza-reza gañvā diyā 
jo bache haiñ sañg sameT lo tan-e-dāġh-dāġh luTā diyā 

mire chāra-gar ko naved ho saf-e-dushmanāñ ko ḳhabar karo 
jo vo qarz rakhte the jaan par vo hisāb aaj chukā diyā 

karo kaj jabīñ pe sar-e-kafan mire qātiloñ ko gumāñ na ho 
ki ġhurūr-e-ishq kā bāñkpan pas-e-marg ham ne bhulā diyā 

udhar ek harf ki kushtanī yahāñ laakh uzr thā guftanī 
jo kahā to sun ke uḌā diyā jo likhā to paḌh ke miTā diyā 

jo ruke to koh-e-girāñ the ham jo chale to jaañ se guzar ga.e 
rah-e-yār ham ne qadam qadam tujhe yādgār banā diyā ",Ghazal
FAIZ AHMAD FAIZ,"tire ġham ko jaañ kī talāsh thī tire jāñ-nisār chale ga.e 
tirī rah meñ karte the sar talab sar-e-rahguzār chale ga.e 

tirī kaj-adā.ī se haar ke shab-e-intizār chalī ga.ī 
mire zabt-e-hāl se ruuTh kar mire ġham-gusār chale ga.e 

na savāl-e-vasl na arz-e-ġham na hikāyateñ na shikāyateñ 
tire ahd meñ dil-e-zār ke sabhī iḳhtiyār chale ga.e 

ye hamīñ the jin ke libās par sar-e-rah siyāhī likhī ga.ī 
yahī daaġh the jo sajā ke ham sar-e-bazm-e-yār chale ga.e 

na rahā junūn-e-ruḳh-e-vafā ye rasan ye daar karoge kyā 
jinheñ jurm-e-ishq pe naaz thā vo gunāhgār chale ga.e ",Ghazal
FAIZ AHMAD FAIZ,"vafā-e-vāda nahīñ vāda-e-digar bhī nahīñ 
vo mujh se rūThe to the lekin is qadar bhī nahīñ 

baras rahī hai harīm-e-havas meñ daulat-e-husn 
gadā-e-ishq ke kaase meñ ik nazar bhī nahīñ 

na jaane kis liye ummīd-vār baiThā huuñ 
ik aisī raah pe jo terī rahguzar bhī nahīñ 

nigāh-e-shauq sar-e-bazm be-hijāb na ho 
vo be-ḳhabar hī sahī itne be-ḳhabar bhī nahīñ 

ye ahd-e-tark-e-mohabbat hai kis liye āḳhir 
sukūn-e-qalb udhar bhī nahīñ idhar bhī nahīñ ",Ghazal
FAIZ AHMAD FAIZ,"ham ne sab sher meñ sañvāre the 
ham se jitne suḳhan tumhāre the 

rañg-o-ḳhushbū ke husn-o-ḳhūbī ke 
tum se the jitne isti.āre the 

tere qaul-o-qarār se pahle 
apne kuchh aur bhī sahāre the 

jab vo la.al-o-gohar hisāb kiye 
jo tire ġham ne dil pe vaare the 

mere dāman meñ aa gire saare 
jitne tasht-e-falak meñ taare the 

umr-e-jāved kī duā karte 
'faiz' itne vo kab hamāre the ",Ghazal
FAIZ AHMAD FAIZ,"ab vahī harf-e-junūñ sab kī zabāñ Thahrī hai 
jo bhī chal niklī hai vo baat kahāñ Thahrī hai 

aaj tak shaiḳh ke ikrām meñ jo shai thī harām 
ab vahī dushman-e-dīñ rāhat-e-jāñ Thahrī hai 

hai ḳhabar garm ki phirtā hai gurezāñ nāseh 
guftugū aaj sar-e-kū-e-butāñ Thahrī hai 

hai vahī āriz-e-lailā vahī shīrīñ kā dahan 
nigah-e-shauq ghaḌī bhar ko jahāñ Thahrī hai 

vasl kī shab thī to kis darja subuk guzrī thī 
hijr kī shab hai to kyā saḳht girāñ Thahrī hai 

bikhrī ik baar to haath aa.ī hai kab mauj-e-shamīm 
dil se niklī hai to kab lab pe fuġhāñ Thahrī hai 

dast-e-sayyād bhī aajiz hai kaf-e-gul-chīñ bhī 
bū-e-gul Thahrī na bulbul kī zabāñ Thahrī hai 

aate aate yūñhī dam bhar ko rukī hogī bahār 
jaate jaate yūñhī pal bhar ko ḳhizāñ Thahrī hai 

ham ne jo tarz-e-fuġhāñ kī hai qafas meñ ījād 
'faiz' gulshan meñ vahī tarz-e-bayāñ Thahrī hai ",Ghazal
FAIZ AHMAD FAIZ,"har haqīqat majāz ho jaa.e 
kāfiroñ kī namāz ho jaa.e 

dil rahīn-e-niyāz ho jaa.e 
bekasī kārsāz ho jaa.e 

minnat-e-chāra-sāz kaun kare 
dard jab jāñ-navāz ho jaa.e 

ishq dil meñ rahe to rusvā ho 
lab pe aa.e to raaz ho jaa.e 

lutf kā intizār kartā huuñ 
jaur tā hadd-e-nāz ho jaa.e 

umr be-sūd kaT rahī hai 'faiz' 
kaash ifshā-e-rāz ho jaa.e ",Ghazal
FAIZ AHMAD FAIZ,"chāñd nikle kisī jānib tirī zebā.ī kā 
rañg badle kisī sūrat shab-e-tanhā.ī kā 

daulat-e-lab se phir ai ḳhusrav-e-shīrīñ-dahanāñ 
aaj arzāñ ho koī harf shanāsā.ī kā 

garmi-e-rashk se har anjuman-e-gul-badanāñ 
tazkira chheḌe tirī pairahan-ārā.ī kā 

sehn-e-gulshan meñ kabhī ai shah-e-shamshād-qadāñ 
phir nazar aa.e salīqa tirī ra.anā.ī kā 

ek baar aur masīhā-e-dil-e-dil-zadagāñ 
koī va.ada koī iqrār masīhā.ī kā 

diida o dil ko sambhālo ki sar-e-shām-e-firāq 
sāz-o-sāmān baham pahuñchā hai rusvā.ī kā ",Ghazal
FAIZ AHMAD FAIZ,"ab ke baras dastūr-e-sitam meñ kyā kyā baab īzād hue 
jo qātil the maqtūl hue jo said the ab sayyād hue 

pahle bhī ḳhizāñ meñ baaġh ujḌe par yuuñ nahīñ jaise ab ke baras 
saare buuTe patta patta ravish ravish barbād hue 

pahle bhī tavāf-e-sham-e-vafā thī rasm mohabbat vāloñ kī 
ham tum se pahle bhī yahāñ 'mansūr' hue 'farhād' hue 

ik gul ke murjhāne par kyā gulshan meñ kohrām machā 
ik chehra kumhlā jaane se kitne dil nāshād hue 

'faiz' na ham 'yūsuf' na koī 'yāqūb' jo ham ko yaad kare 
apnī kyā kan.āñ meñ rahe yā misr meñ jā ābād hu",Ghazal
FAIZ AHMAD FAIZ,"ham musāfir yūñhī masrūf-e-safar jā.eñge 
be-nishāñ ho ga.e jab shahr to ghar jā.eñge 

kis qadar hogā yahāñ mehr-o-vafā kā mātam 
ham tirī yaad se jis roz utar jā.eñge 

jauharī band kiye jaate haiñ bāzār-e-suḳhan 
ham kise bechne almās-o-guhar jā.eñge 

nemat-e-zīst kā ye qarz chukegā kaise 
laakh ghabrā ke ye kahte raheñ mar jā.eñge 

shāyad apnā bhī koī bait hudī-ḳhvāñ ban kar 
saath jā.egā mire yaar jidhar jā.eñge 

'faiz' aate haiñ rah-e-ishq meñ jo saḳht maqām 
aane vāloñ se kaho ham to guzar jā.eñge ",Ghazal
FAIZ AHMAD FAIZ,"vo butoñ ne Daale haiñ vasvase ki diloñ se ḳhauf-e-ḳhudā gayā 
vo paḌī haiñ roz qayāmateñ ki ḳhayāl-e-roz-e-jazā gayā 

jo nafas thā ḳhār-e-gulū banā jo uThe the haath lahū hue 
vo nashāt-e-āh-e-sahr ga.ī vo vaqār-e-dast-e-duā gayā 

na vo rañg fasl-e-bahār kā na ravish vo abr-e-bahār kī 
jis adā se yaar the āshnā vo mizāj-e-bād-e-sabā gayā 

jo talab pe ahd-e-vafā kiyā to vo ābrū-e-vafā ga.ī 
sar-e-ām jab hue mudda.ī to savāb-e-sidq-o-safā gayā 

abhī bādbān ko tah rakho abhī muztarib hai ruḳh-e-havā 
kisī rāste meñ hai muntazir vo sukūñ jo aa ke chalā gayā ",Ghazal
FAIZ AHMAD FAIZ,"himmat-e-iltijā nahīñ baaqī 
zabt kā hausla nahīñ baaqī 

ik tirī diid chhin ga.ī mujh se 
varna duniyā meñ kyā nahīñ baaqī 

apnī mashq-e-sitam se haath na khīñch 
maiñ nahīñ yā vafā nahīñ baaqī 

terī chashm-e-alam-navāz kī ḳhair 
dil meñ koī gilā nahīñ baaqī 

ho chukā ḳhatm ahd-e-hijr-o-visāl 
zindagī meñ mazā nahīñ baaqī ",Ghazal
FAIZ AHMAD FAIZ,"shaiḳh sāhab se rasm-o-rāh na kī 
shukr hai zindagī tabāh na kī 

tujh ko dekhā to ser-chashm hue 
tujh ko chāhā to aur chaah na kī 

tere dast-e-sitam kā ijz nahīñ 
dil hī kāfir thā jis ne aah na kī 

the shab-e-hijr kaam aur bahut 
ham ne fikr-e-dil-e-tabāh na kī 

kaun qātil bachā hai shahr meñ 'faiz' 
jis se yāroñ ne rasm-o-rāh na kī ",Ghazal
FAIZ AHMAD FAIZ,"na ab raqīb na nāseh na ġham-gusār koī 
tum āshnā the to thiiñ āshnā.iyāñ kyā kyā 

judā the ham to mayassar thiiñ qurbateñ kitnī 
baham hue to paḌī haiñ judā.iyāñ kyā kyā 

pahuñch ke dar pe tire kitne mo'tabar Thahre 
agarche rah meñ huiiñ jag-hañsā.iyāñ kyā kyā 

ham aise sāda-diloñ kī niyāz-mandī se 
butoñ ne kī haiñ jahāñ meñ ḳhudā.iyāñ kyā kyā 

sitam pe ḳhush kabhī lutf-o-karam se ranjīda 
sikhā.īñ tum ne hameñ kaj-adā.iyāñ kyā kyā ",Ghazal
FAIZ AHMAD FAIZ,"sab qatl ho ke tere muqābil se aa.e haiñ 
ham log surḳh-rū haiñ ki manzil se aa.e haiñ 

sham-e-nazar ḳhayāl ke anjum jigar ke daaġh 
jitne charāġh haiñ tirī mahfil se aa.e haiñ 

uTh kar to aa ga.e haiñ tirī bazm se magar 
kuchh dil hī jāntā hai ki kis dil se aa.e haiñ 

har ik qadam ajal thā har ik gaam zindagī 
ham ghuum phir ke kūcha-e-qātil se aa.e haiñ 

bād-e-ḳhizāñ kā shukr karo 'faiz' jis ke haath 
naame kisī bahār-e-shimā.il se aa.e haiñ ",Ghazal
FAIZ AHMAD FAIZ,"garmī-e-shauq-e-nazārā kā asar to dekho 
gul khile jaate haiñ vo sāya-e-tar to dekho 

aise nādāñ bhī na the jaañ se guzarne vaale 
nāseho pand-garo rāhguzar to dekho 

vo to vo hai tumheñ ho jā.egī ulfat mujh se 
ik nazar tum mire mahbūb-e-nazar to dekho 

vo jo ab chaak garebāñ bhī nahīñ karte haiñ 
dekhne vaalo kabhī un kā jigar to dekho 

dāman-e-dard ko gulzār banā rakkhā hai 
aao ik din dil-e-pur-ḳhūñ kā hunar to dekho 

sub.h kī tarah jhamaktā hai shab-e-ġham kā ufuq 
'faiz' tābindagi-e-dīda-e-tar to dekho ",Ghazal
FAIZ AHMAD FAIZ,"qarz-e-nigāh-e-yār adā kar chuke haiñ ham 
sab kuchh nisār-e-rāh-e-vafā kar chuke haiñ ham 

kuchh imtihān-e-dast-e-jafā kar chuke haiñ ham 
kuchh un kī dastaras kā patā kar chuke haiñ ham 

ab ehtiyāt kī koī sūrat nahīñ rahī 
qātil se rasm-o-rāh sivā kar chuke haiñ ham 

dekheñ hai kaun kaun zarūrat nahīñ rahī 
kū-e-sitam meñ sab ko ḳhafā kar chuke haiñ ham 

ab apnā iḳhtiyār hai chāhe jahāñ chaleñ 
rahbar se apnī raah judā kar chuke haiñ ham 

un kī nazar meñ kyā kareñ phīkā hai ab bhī rañg 
jitnā lahū thā sarf-e-qabā kar chuke haiñ ham 

kuchh apne dil kī ḳhū kā bhī shukrāna chāhiye 
sau baar un kī ḳhū kā gilā kar chuke haiñ ham ",Ghazal
FAIZ AHMAD FAIZ,"yuuñ sajā chāñd ki jhalkā tire andāz kā rañg 
yuuñ fazā mahkī ki badlā mire hamrāz kā rañg 

sāya-e-chashm meñ hairāñ ruḳh-e-raushan kā jamāl 
surḳhī-e-lab meñ pareshāñ tirī āvāz kā rañg 

be-piye huuñ ki agar lutf karo āḳhir-e-shab 
shīsha-e-mai meñ Dhale sub.h ke āġhāz kā rañg 

chañg o nai rañg pe the apne lahū ke dam se 
dil ne lai badlī to maddham huā har saaz kā rañg 

ik suḳhan aur ki phir rañg-e-takallum terā 
harf-e-sāda ko ināyat kare e.ajāz kā rañg ",Ghazal
FAIZ AHMAD FAIZ,"sabhī kuchh hai terā diyā huā sabhī rāhateñ sabhī kulfateñ 
kabhī sohbateñ kabhī furqateñ kabhī dūriyāñ kabhī qurbateñ 

ye suḳhan jo ham ne raqam kiye ye haiñ sab varaq tirī yaad ke 
koī lamha sub.h-e-visāl kā koī shām-e-hijr kī muddateñ 

jo tumhārī maan leñ nāsehā to rahegā dāman-e-dil meñ kyā 
na kisī adū kī adāvateñ na kisī sanam kī muravvateñ 

chalo aao tum ko dikhā.eñ ham jo bachā hai maqtal-e-shahr meñ 
ye mazār ahl-e-safā ke haiñ ye haiñ ahl-e-sidq kī turbateñ 

mirī jaan aaj kā ġham na kar ki na jaane kātib-e-vaqt ne 
kisī apne kal meñ bhī bhuul kar kahīñ likh rakhī hoñ masarrateñ ",Ghazal
FAIZ AHMAD FAIZ,"ishq minnat-e-kash-e-qarār nahīñ 
husn majbūr-e-intizār nahīñ 

terī ranjish kī intihā ma.alūm 
hasratoñ kā mirī shumār nahīñ 

apnī nazreñ bikher de saaqī 
mai ba-andāza-e-ḳhumār nahīñ 

zer-e-lab hai abhī tabassum-e-dost 
muntashir jalva-e-bahār nahīñ 

apnī takmīl kar rahā huuñ maiñ 
varna tujh se to mujh ko pyaar nahīñ 

chāra-e-intizār kaun kare 
terī nafrat bhī ustuvār nahīñ 

'faiz' zinda raheñ vo haiñ to sahī 
kyā huā gar vafā-shi.ār nahīñ ",Ghazal
FAIZ AHMAD FAIZ,"chashm-e-maigūñ zarā idhar kar de 
dast-e-qudrat ko be-asar kar de 

tez hai aaj dard-e-dil saaqī 
talḳhi-e-mai ko tez-tar kar de 

josh-e-vahshat hai tishna-kām abhī 
chāk-e-dāman ko tā jigar kar de 

merī qismat se khelne vaale 
mujh ko qismat se be-ḳhabar kar de 

luT rahī hai mirī matā-e-niyāz 
kaash vo is taraf nazar kar de 

'faiz' takmīl-e-ārzū mālūm 
ho sake to yūñhī basar kar de ",Ghazal
FAIZ AHMAD FAIZ,"go sab ko baham sāġhar o baada to nahīñ thā 
ye shahr udaas itnā ziyāda to nahīñ thā 

galiyoñ meñ phirā karte the do chaar divāne 
har shaḳhs kā sad chaak labāda to nahīñ thā 

manzil ko na pahchāne rah-e-ishq kā raahī 
nādāñ hī sahī aisā bhī saada to nahīñ thā 

thak kar yūñhī pal bhar ke liye aañkh lagī thī 
so kar hī na uTTheñ ye irāda to nahīñ thā 

vaa.iz se rah-o-rasm rahī rind se sohbat 
farq in meñ koī itnā ziyāda to nahīñ thā ",Ghazal
FAIZ AHMAD FAIZ,"kabhī kabhī yaad meñ ubharte haiñ naqsh-e-māzī miTe miTe se 
vo āzmā.ish dil o nazar kī vo qurbateñ sī vo fāsle se 

kabhī kabhī aarzū ke sahrā meñ aa ke rukte haiñ qāfile se 
vo saarī bāteñ lagāv kī sī vo saare unvāñ visāl ke se 

nigāh o dil ko qarār kaisā nashāt o ġham meñ kamī kahāñ kī 
vo jab mile haiñ to un se har baar kī hai ulfat na.e sire se 

bahut girāñ hai ye aish-e-tanhā kahīñ subuk-tar kahīñ gavārā 
vo dard-e-pinhāñ ki saarī duniyā rafīq thī jis ke vāste se 

tumhīñ kaho rind o mohtasib meñ hai aaj shab kaun farq aisā 
ye aa ke baiThe haiñ mai-kade meñ vo uTh ke aa.e haiñ mai-kade se ",Ghazal
FAIZ AHMAD FAIZ,"phir harīf-e-bahār ho baiThe 
jaane kis kis ko aaj ro baiThe 

thī magar itnī rā.egāñ bhī na thī 
aaj kuchh zindagī se kho baiThe 

tere dar tak pahuñch ke lauT aa.e 
ishq kī aabrū Dubo baiThe 

saarī duniyā se duur ho jaa.e 
jo zarā tere paas ho baiThe 

na ga.ī terī be-ruḳhī na ga.ī 
ham tirī aarzū bhī kho baiThe 

'faiz' hotā rahe jo honā hai 
sher likhte rahā karo baiThe ",Ghazal
FAIZ AHMAD FAIZ,"darbār meñ ab satvat-e-shāhī kī alāmat 
darbāñ kā asā hai ki musannif kā qalam hai 

āvāra hai phir koh-e-nidā par jo bashārat 
tamhīd-e-masarrat hai ki tūl-e-shab-e-ġham hai 

jis dhajjī ko galiyoñ meñ liye phirte haiñ tiflāñ 
ye merā garebāñ hai ki lashkar kā alam hai 

jis nuur se hai shahr kī dīvār daraḳhshāñ 
ye ḳhūn-e-shahīdāñ hai ki zar-ḳhāna-e-jam hai 

halqa kiye baiThe raho ik sham.a ko yaaro 
kuchh raushnī baaqī to hai har-chand ki kam hai ",Ghazal
FAIZ AHMAD FAIZ,"ye kis ḳhalish ne phir is dil meñ āshiyāna kiyā 
phir aaj kis ne suḳhan ham se ġhā.ebāna kiyā 

ġham-e-jahāñ ho ruḳh-e-yār ho ki dast-e-adū 
sulūk jis se kiyā ham ne āshiqāna kiyā 

the ḳhāk-e-rāh bhī ham log qahr-e-tūfāñ bhī 
sahā to kyā na sahā aur kiyā to kyā na kiyā 

ḳhushā ki aaj har ik mudda.ī ke lab par hai 
vo raaz jis ne hameñ rāñda-e-zamāna kiyā 

vo hīla-gar jo vafā-jū bhī hai jafā-ḳhū bhī 
kiyā bhī 'faiz' to kis but se dostāna kiyā ",Ghazal
FAIZ AHMAD FAIZ,"ye jafā-e-ġham kā chāra vo najāt-e-dil kā aalam 
tirā husn dast-e-īsā tirī yaad rū-e-maryam 

dil o jaañ fidā-e-rāhe kabhī aa ke dekh hamdam 
sar-e-kū-e-dil-figārāñ shab-e-ārzū kā aalam 

tirī diid se sivā hai tire shauq meñ bahārāñ 
vo chaman jahāñ girī hai tire gesuoñ kī shabnam 

ye ajab qayāmateñ haiñ tire rahguzar meñ guzarāñ 
na huā ki mar miTeñ ham na huā ki jī uTheñ ham 

lo sunī ga.ī hamārī yuuñ phire haiñ din ki phir se 
vahī gosha-e-qafas hai vahī fasl-e-gul kā mātam ",Ghazal
FAIZ AHMAD FAIZ,"hairāñ hai jabīñ aaj kidhar sajda ravā hai 
sar par haiñ ḳhudāvand sar-e-arsh ḳhudā hai 

kab tak ise sīñchoge tamannā-e-samar meñ 
ye sabr kā paudā to na phūlā na phalā hai 

miltā hai ḳhirāj us ko tirī nān-e-javīñ se 
har bādshah-e-vaqt tire dar kā gadā hai 

har ek uqūbat se hai talḳhī meñ savā-tar 
vo rañg jo nā-karda gunāhoñ kī sazā hai 

ehsān liye kitne masīhā-nafasoñ ke 
kyā kījiye dil kā na jalā hai na bujhā hai ",Ghazal
FAIZ AHMAD FAIZ,"kuchh pahle in āñkhoñ aage kyā kyā na nazārā guzre thā 
kyā raushan ho jaatī thī galī jab yaar hamārā guzre thā 

the kitne achchhe log ki jin ko apne ġham se fursat thī 
sab pūchheñ the ahvāl jo koī dard kā maarā guzre thā 

ab ke ḳhizāñ aisī Thahrī vo saare zamāne bhuul ga.e 
jab mausam-e-gul har phere meñ aa aa ke dobārā guzre thā 

thī yāroñ kī bohtāt to ham aġhyār se bhī bezār na the 
jab mil baiThe to dushman kā bhī saath gavārā guzre thā 

ab to haath sujhā.ī na deve lekin ab se pahle to 
aañkh uThte hī ek nazar meñ aalam saarā guzre thā ",Ghazal
FAIZ AHMAD FAIZ,"kuchh mohtasiboñ kī ḳhalvat meñ kuchh vaa.iz ke ghar jaatī hai 
ham bāda-kashoñ ke hisse kī ab jaam meñ kam-tar jaatī hai 

yuuñ arz-o-talab se kam ai dil patthar dil paanī hote haiñ 
tum laakh razā kī ḳhū Daalo kab ḳhū-e-sitamgar jaatī hai 

bedād-garoñ kī bastī hai yaañ daad kahāñ ḳhairāt kahāñ 
sar phoḌtī phirtī hai nādāñ fariyād jo dar dar jaatī hai 

haañ jaañ ke ziyāñ kī ham ko bhī tashvīsh hai lekin kyā kiije 
har rah jo udhar ko jaatī hai maqtal se guzar kar jaatī hai 

ab kūcha-e-dil-bar kā rah-rau rahzan bhī bane to baat bane 
pahre se adū Talte hī nahīñ aur raat barābar jaatī hai 

ham ahl-e-qafas tanhā bhī nahīñ har roz nasīm-e-sub.h-e-vatan 
yādoñ se mo.attar aatī hai ashkoñ se munavvar jaatī hai",Ghazal
FAIZ AHMAD FAIZ,"girānī-e-shab-e-hijrāñ do-chand kyā karte 
ilāj-e-dard tire dardmand kyā karte 

vahīñ lagī hai jo nāzuk maqām the dil ke 
ye farq dast-e-adū ke gazand kyā karte 

jagah jagah pe the nāseh to kū-ba-kū dilbar 
inheñ pasand unheñ nā-pasand kyā karte 

hamīñ ne rok liyā panja-e-junūñ varna 
hameñ asiir ye kotah-kamand kyā karte 

jinheñ ḳhabar thī ki shart-e-navā-garī kyā hai 
vo ḳhush-navā gila-e-qaid-o-band kyā karte 

gulū-e-ishq ko dār-o-rasan pahuñch na sake 
to lauT aa.e tire sar-buland kyā karte ",Ghazal
FAIZ AHMAD FAIZ,"hamīñ se apnī navā ham-kalām hotī rahī 
ye teġh apne lahū meñ niyām hotī rahī 

muqābil-e-saf-e-a.adā jise kiyā āġhāz 
vo jañg apne hī dil meñ tamām hotī rahī 

koī masīhā na īfā-e-ahd ko pahuñchā 
bahut talāsh pas-e-qatl-e-ām hotī rahī 

ye barhaman kā karam vo atā-e-shaiḳh-e-haram 
kabhī hayāt kabhī mai harām hotī rahī 

jo kuchh bhī ban na paḌā 'faiz' luT ke yāroñ se 
to rahzanoñ se duā-o-salām hotī rahī ",Ghazal
FAIZ AHMAD FAIZ,"husn marhūn-e-josh-e-bāda-e-nāz 
ishq minnat-kash-e-fusūn-e-niyāz 

dil kā har taar larzish-e-paiham 
jaañ kā har rishta vaqf-e-soz-o-gudāz 

sozish-e-dard-e-dil kise ma.alūm 
kaun jaane kisī ke ishq kā raaz 

merī ḳhāmoshiyoñ meñ larzāñ hai 
mere nāloñ kī gum-shuda āvāz 

ho chukā ishq ab havas hī sahī 
kyā kareñ farz hai adā-e-namāz 

tū hai aur ik taġhāful-e-paiham 
maiñ huuñ aur intizār-e-be-andāz 

ḳhauf-e-nākāmī-e-umīd hai 'faiz' 
varna dil toḌ de tilism-e-majāz ",Ghazal
FAIZ AHMAD FAIZ,"fikr-e-dildāri-e-gulzār karūñ yā na karūñ 
zikr-e-murġhān-e-giraftār karūñ yā na karūñ 

qissa-e-sāzish-e-aġhyār kahūñ yā na kahūñ 
shikva-e-yār-e-tarah-dār karūñ yā na karūñ 

jaane kyā vaz.a hai ab rasm-e-vafā kī ai dil 
vaz-e-derīna pe isrār karūñ yā na karūñ 

jaane kis rañg meñ tafsīr kareñ ahl-e-havas 
mad.h-e-zulf-o-lab-o-ruḳhsār karūñ yā na karūñ 

yuuñ bahār aa.ī hai imsāl ki gulshan meñ sabā 
pūchhtī hai guzar is baar karūñ yā na karūñ 

goyā is soch meñ hai dil meñ lahū bhar ke gulāb 
dāman o jeb ko gulnār karūñ yā na karūñ 

hai faqat murġh-e-ġhazal-ḳhvāñ ki jise fikr nahīñ 
mo.atadil garmi-e-guftār karūñ yā na karūñ ",Ghazal
FAIZ AHMAD FAIZ,"sitam sikhlā.egā rasm-e-vafā aise nahīñ hotā 
sanam dikhlā.eñge rāh-e-ḳhudā aise nahīñ hotā 

gino sab hasrateñ jo ḳhuuñ huī haiñ tan ke maqtal meñ 
mire qātil hisāb-e-ḳhūñ-bahā aise nahīñ hotā 

jahān-e-dil meñ kaam aatī haiñ tadbīreñ na ta.azīreñ 
yahāñ paimān-e-taslīm-o-razā aise nahīñ hotā 

har ik shab har ghaḌī guzre qayāmat yuuñ to hotā hai 
magar har sub.h ho roz-e-jazā aise nahīñ hotā 

ravāñ hai nabz-e-daurāñ gardishoñ meñ āsmāñ saare 
jo tum kahte ho sab kuchh ho chukā aise nahīñ hotā ",Ghazal
FAIZ AHMAD FAIZ,"jamegī kaise bisāt-e-yārāñ ki shīsha o jaam bujh ga.e haiñ 
sajegī kaise shab-e-nigārāñ ki dil sar-e-shām bujh ga.e haiñ 

vo tīrgī hai rah-e-butāñ meñ charāġh-e-ruḳh hai na sham-e-vāda 
kiran koī aarzū kī laao ki sab dar-o-bām bujh ga.e haiñ 

bahut sambhālā vafā kā paimāñ magar vo barsī hai ab ke barkhā 
har ek iqrār miT gayā hai tamām paiġhām bujh ga.e haiñ 

qarīb aa ai mah-e-shab-e-ġham nazar pe khultā nahīñ kuchh is dam 
ki dil pe kis kis kā naqsh baaqī hai kaun se naam bujh ga.e haiñ 

bahār ab aa ke kyā karegī ki jin se thā jashn-e-rañg-o-naġhma 
vo gul sar-e-shāḳh jal ga.e haiñ vo dil tah-e-dām bujh ga.e haiñ",Ghazal
FAIZ AHMAD FAIZ,"ham saada hī aise the kī yuuñ hī pazīrā.ī 
jis baar ḳhizāñ aa.ī samjhe ki bahār aa.ī 

āshob-e-nazar se kī ham ne chaman-ārā.ī 
jo shai bhī nazar aa.ī gul-rañg nazar aa.ī 

ummīd-e-talattuf meñ ranjīda rahe donoñ 
tū aur tirī mahfil maiñ aur mirī tanhā.ī 

yak jaan na ho sakiye anjān na ban sakiye 
yuuñ TuuT ga.ī dil meñ shamshīr-e-shanāsā.ī 

us tan kī taraf dekho jo qatl-gah-e-dil hai 
kyā rakkhā hai maqtal meñ ai chashm-e-tamāshā.ī ",Ghazal
FAIZ AHMAD FAIZ,"rah-e-ḳhizāñ meñ talāsh-e-bahār karte rahe 
shab-e-siyah se talab husn-e-yār karte rahe 

ḳhayāl-e-yār kabhī zikr-e-yār karte rahe 
isī matā.a pe ham rozgār karte rahe 

nahīñ shikāyat-e-hijrāñ ki is vasīle se 
ham un se rishta-e-dil ustuvār karte rahe 

vo din ki koī bhī jab vaj.h-e-intizār na thī 
ham un meñ terā sivā intizār karte rahe 

ham apne raaz pe nāzāñ the sharmsār na the 
har ek se suḳhan-e-rāz-dār karte rahe 

ziyā-e-bazm-e-jahāñ baar baar maañd huī 
hadīs-e-shola-ruḳhāñ baar baar karte rahe 

unhīñ ke faiz se bāzār-e-aql raushan hai 
jo gaah gaah junūñ iḳhtiyār karte rahe ",Ghazal
FAIZ AHMAD FAIZ,"ka.ī baar is kā dāman bhar diyā husn-e-do-ālam se 
magar dil hai ki is kī ḳhāna-vīrānī nahīñ jaatī 

ka.ī baar is kī ḳhātir zarre zarre kā jigar cherā 
magar ye chashm-e-hairāñ jis kī hairānī nahīñ jaatī 

nahīñ jaatī matā-e-lāl-o-gauhar kī girāñ-yābī 
matā-e-ġhairat-o-īmāñ kī arzānī nahīñ jaatī 

mirī chashm-e-tan-āsāñ ko basīrat mil ga.ī jab se 
bahut jaanī huī sūrat bhī pahchānī nahīñ jaatī 

sar-e-ḳhusrau se nāz-e-kaj-kulāhī chhin bhī jaatā hai 
kulāh-e-khusravī se bū-e-sultānī nahīñ jaatī 

ba-juz dīvāngī vaañ aur chāra hī kaho kyā hai 
jahāñ aql o ḳhirad kī ek bhī maanī nahīñ jaatī ",Ghazal
FAIZ AHMAD FAIZ,"yaad kā phir koī darvāza khulā āḳhir-e-shab 
dil meñ bikhrī koī ḳhushbu-e-qabā āḳhir-e-shab 

sub.h phūTī to vo pahlū se uThā āḳhir-e-shab 
vo jo ik umr se aayā na gayā āḳhir-e-shab 

chāñd se maañd sitāroñ ne kahā āḳhir-e-shab 
kaun kartā hai vafā ahd-e-vafā āḳhir-e-shab 

lams-e-jānāna liye mastī-e-paimāna liye 
hamd-e-bārī ko uThe dast-e-duā āḳhir-e-shab 

ghar jo vīrāñ thā sar-e-shām vo kaise kaise 
furqat-e-yār ne ābād kiyā āḳhir-e-shab 

jis adā se koī aayā thā kabhī avval-e-shab 
''usī andāz se chal bād-e-sabā āḳhir-e-shab'' ",Ghazal
FAIZ AHMAD FAIZ,"hasrat-e-dīd meñ guzarāñ haiñ zamāne kab se 
dasht-e-ummīd meñ gardāñ haiñ divāne kab se 

der se aañkh pe utrā nahīñ ashkoñ kā azaab 
apne zimme hai tirā qarz na jaane kab se 

kis tarah paak ho be-ārzū lamhoñ kā hisāb 
dard aayā nahīñ darbār sajāne kab se 

sar karo saaz ki chheḌeñ koī dil-soz ġhazal 
DhūñDtā hai dil-e-shorīda bahāne kab se 

pur karo jaam ki shāyad ho isī lahza ravāñ 
rok rakkhā hai jo ik tiir qazā ne kab se 

'faiz' phir kab kisī maqtal meñ kareñge ābād 
lab pe vīrāñ haiñ shahīdoñ ke fasāne kab se ",Ghazal
FAIZ AHMAD FAIZ,"sitam kī rasmeñ bahut thiiñ lekin na thī tirī anjuman se pahle 
sazā ḳhatā-e-nazar se pahle itaab jurm-e-suḳhan se pahle 

jo chal sako to chalo ki rāh-e-vafā bahut muḳhtasar huī hai 
maqām hai ab koī na manzil farāz-e-dār-o-rasan se pahle 

nahīñ rahī ab junūñ kī zanjīr par vo pahlī ijāra-dārī 
giraft karte haiñ karne vaale ḳhirad pe dīvāna-pan se pahle 

kare koī teġh kā nazārā ab un ko ye bhī nahīñ gavārā 
ba-zid hai qātil ki jān-e-bismil figār ho jism o tan se pahle 

ġhurūr-e-sarv-o-saman se kah do ki phir vahī tājdār hoñge 
jo ḳhār-o-ḳhas vālī-e-chaman the urūj-e-sarv-o-suman se pahle 

idhar taqāze haiñ maslahat ke udhar taqāzā-e-dard-e-dil hai 
zabāñ sambhāleñ ki dil sambhāleñ asiir zikr-e-vatan se pahle ",Ghazal
FAIZ AHMAD FAIZ,"terī sūrat jo dil-nashīñ kī hai 
āshnā shakl har hasīñ kī hai 

husn se dil lagā ke hastī kī 
har ghaḌī ham ne ātishīñ kī hai 

sub.h-e-gul ho ki shām-e-mai-ḳhāna 
mad.h us rū-e-nāznīñ kī hai 

shaiḳh se be-hirās milte haiñ 
ham ne tauba abhī nahīñ kī hai 

zikr-e-dozaḳh bayān-e-hūr o qusūr 
baat goyā yahīñ kahīñ kī hai 

ashk to kuchh bhī rañg lā na sake 
ḳhuuñ se tar aaj āstīñ kī hai 

kaise māneñ haram ke sahl-pasand 
rasm jo āshiqoñ ke diiñ kī hai 

'faiz' auj-e-ḳhayāl se ham ne 
āsmāñ sindh kī zamīñ kī hai ",Ghazal
FAIZ AHMAD FAIZ,"na kisī pe zaḳhm ayaañ koī na kisī ko fikr rafū kī hai 
na karam hai ham pe habīb kā na nigāh ham pe adū kī hai 

saf-e-zāhidāñ hai to be-yaqīñ saf-e-mai-kashāñ hai to be-talab 
na vo sub.h vird-o-vazū kī hai na vo shaam jām-o-subū kī hai 

na ye ġham nayā na sitam nayā ki tirī jafā kā gilā kareñ 
ye nazar thī pahle bhī muztarib ye kasak to dil meñ kabhū kī hai 

kaf-e-bāġhbāñ pe bahār-e-gul kā hai qarz pahle se besh-tar 
ki har ek phuul ke pairahan meñ numūd mere lahū kī hai 

nahīñ ḳhauf-e-roz-e-siyah hameñ ki hai 'faiz' zarf-e-nigāh meñ 
abhī gosha-gīr vo ik kiran jo lagan us ā.īna-rū kī hai ",Ghazal
FAIZ AHMAD FAIZ,"kisī gumāñ pe tavaqqo.a ziyāda rakhte haiñ 
phir aaj kū-e-butāñ kā irāda rakhte haiñ 

bahār aa.egī jab aa.egī ye shart nahīñ 
ki tishna-kām raheñ garche baada rakhte haiñ 

tirī nazar kā gila kyā jo hai gila dil kā 
to ham se hai ki tamannā ziyāda rakhte haiñ 

nahīñ sharāb se rañgīñ to ġharq-e-ḳhūñ haiñ ki ham 
ḳhayāl-e-vaz-e-qamīs-o-libāda rakhte haiñ 

ġham-e-jahāñ ho ġham-e-yār ho ki tīr-e-sitam 
jo aa.e aa.e ki ham dil kushāda rakhte haiñ 

javāb-e-vā.iz-chābuk-zabāñ meñ 'faiz' hameñ 
yahī bahut haiñ jo do harf-e-sāda rakhte haiñ ",Ghazal
FAIZ AHMAD FAIZ,"tujhe pukārā hai be-irāda 
jo dil dukhā hai bahut ziyāda 

nadīm ho terā harf-e-shīrīñ 
to rañg par aa.e rañg-e-bāda 

atā karo ik adā-e-dairīñ 
to ashk se tar kareñ libāda 

na jaane kis din se muntazir hai 
dil-e-sar-e-rah-guzar fitāda 

ki ek din phir nazar meñ aa.e 
vo bām-e-raushan vo dar kushāda 

vo aa.e pursish ko phir sajā.e 
qabā-e-rañgīñ adā-e-sādā ",Ghazal
FAIZ AHMAD FAIZ,"yād-e-ġhazāl-chashmāñ zikr-e-saman-azārāñ 
jab chāhā kar liyā hai kunj-e-qafas bahārāñ 

āñkhoñ meñ dard-mandī hoñToñ pe uzr-ḳhvāhī 
jānāna vaar aa.ī shām-e-firāqyāra 

nāmūs-e-jān-o-dil kī baazī lagī thī varna 
āsāñ na thī kuchh aisī rāh-e-vafā-shi.ārāñ 

mujrim ho ḳhvāh koī rahtā hai nāsehoñ kā 
rū-e-suḳhan hamesha sū-e-jigar-figārāñ 

hai ab bhī vaqt zāhid tarmīm-e-zuhd kar le 
sū-e-haram chalā hai amboh-e-bāda-ḳhvārāñ 

shāyad qarīb pahuñchī sub.h-e-visāl hamdam 
mauj-e-sabā liye hai ḳhush-bū-e-ḳhush-kinārāñ 

hai apnī kisht-e-vīrāñ sarsabz is yaqīñ se 
ā.eñge is taraf bhī ik roz abr-o-bārāñ 

aa.egī 'faiz' ik din bād-e-bahār le kar 
taslīm-e-mai-faroshāñ paiġhām-e-mai-gusārāñ ",Ghazal
FAIZ AHMAD FAIZ,"sub.h kī aaj jo rañgat hai vo pahle to na thī 
kyā ḳhabar aaj ḳhirāmāñ sar-e-gulzār hai kaun 

shaam gulnār huī jaatī hai dekho to sahī 
ye jo niklā hai liye mish.al-e-ruḳhsār hai kaun 

raat mahkī huī aa.ī hai kahīñ se pūchho 
aaj bikhrā.e hue zulf-e-trah-dār hai kaun 

phir dar-e-dil pe koī dene lagā hai dastak 
jāniye phir dil-e-vahshī kā talabgār hai kaun ",Ghazal
FAIZ AHMAD FAIZ,"kuchh din se intizār-e-savāl-e-digar meñ hai 
vo muzmahil hayā jo kisī kī nazar meñ hai 

sīkhī yahīñ mire dil-e-kāfir ne bandagī 
rabb-e-karīm hai tū tirī rahguzar meñ hai 

maazī meñ jo mazā mirī shām-o-sahar meñ thā 
ab vo faqat tasavvur-e-shām-o-sahar meñ hai 

kyā jaane kis ko kis se hai ab daad kī talab 
vo ġham jo mere dil meñ hai terī nazar meñ hai 
",Ghazal
FAIZ AHMAD FAIZ,"sharh-e-firāq mad.h-e-lab-e-mushkbū kareñ 
ġhurbat-kade meñ kis se tirī guftugū kareñ 

yaar āshnā nahīñ koī Takrā.eñ kis se jaam 
kis dil-rubā ke naam pe ḳhālī subū kareñ 

siine pe haath hai na nazar ko talāsh-e-bām 
dil saath de to aaj ġham-e-ārzū kareñ 

kab tak sunegī raat kahāñ tak sunā.eñ ham 
shikve-gile sab aaj tire rū-ba-rū kareñ 

hamdam hadīs-e-kū-e-malāmat sunā.iyo 
dil ko lahū kareñ yā garebāñ rafū kareñ 

āshufta-sar haiñ muhtasibo muñh na aa.iyo 
sar bech deñ to fikr-e-dil-o-jāñ adū kareñ 

''tar-dāmanī pe shaiḳh hamārī na jā.iyo 
dāman nichoḌ deñ to farishte vuzū kareñ'' ",Ghazal
FAIZ AHMAD FAIZ,"har samt pareshāñ tirī aamad ke qarīne 
dhoke diye kyā kyā hameñ bād-e-saharī ne 

har manzil-e-ġhurbat pe gumāñ hotā hai ghar kā 
bahlāyā hai har gaam bahut dar-ba-darī ne 

the bazm meñ sab dūd-e-sar-e-bazm se shādāñ 
be-kār jalāyā hameñ raushan-nazrī ne 

mai-ḳhāne meñ aajiz hue āzurda-dilī se 
masjid kā na rakkhā hameñ āshufta-sarī ne 

ye jāma-e-sad-chāk badal lene meñ kyā thā 
mohlat hī na dī 'faiz' kabhī baḳhiya-garī ne ",Ghazal
FAIZ AHMAD FAIZ,"sahal yuuñ rāh-e-zindagī kī hai 
har qadam ham ne āshiqī kī hai 

ham ne dil meñ sajā liye gulshan 
jab bahāroñ ne be-ruḳhī kī hai 

zahr se dho liye haiñ hoñT apne 
lutf-e-sāqī ne jab kamī kī hai 

tere kūche meñ bādshāhī kī 
jab se nikle gadāgarī kī hai 

bas vahī surḳh-rū huā jis ne 
bahr-e-ḳhūñ meñ shanāvarī kī hai 

jo guzarte the 'dāġh' par sadme 
ab vahī kaifiyat sabhī kī hai ",Ghazal
FAIZ AHMAD FAIZ,"vahīñ haiñ dil ke qarā.in tamām kahte haiñ 
vo ik ḳhalish ki jise terā naam kahte haiñ 

tum aa rahe ho ki bajtī haiñ merī zanjīreñ 
na jaane kyā mire dīvār-o-bām kahte haiñ 

yahī kanār-e-falak kā siyah-tarīñ gosha 
yahī hai matla-e-māh-e-tamām kahte haiñ 

piyo ki muft lagā dī hai ḳhūn-e-dil kī kashīd 
girāñ hai ab ke mai-e-lāla-fām kahte haiñ 

faqīh-e-shahr se mai kā javāz kyā pūchheñ 
ki chāñdnī ko bhī hazrat harām kahte haiñ 

navā-e-murġh ko kahte haiñ ab ziyān-e-chaman 
khile na phuul ise intizām kahte haiñ 

kaho to ham bhī chaleñ 'faiz' ab nahīñ sar-e-dār 
vo farq-e-martaba-e-ḳhās-o-ām kahte haiñ ",Ghazal
FAIZ AHMAD FAIZ,"ġham-ba-dil shukr-ba-lab mast o ġhazal-ḳhvāñ chaliye 
jab tilak saath tire umr-e-gurezāñ chaliye 

rahmat-e-haq se jo is samt kabhī raah mile 
sū-e-jannat bhī ba-rāh-e-rah-e-jānāñ chaliye 

nazr māñge jo gulistāñ se ḳhudā-vand-e-jahāñ 
sāġhar-e-mai meñ liye ḳhūn-e-bahārāñ chaliye 

jab satāne lage be-rañgi-e-dīvār-e-jahāñ 
naqsh karne koī tasvīr-e-hasīnāñ chaliye 

kuchh bhī ho ā.īna-e-dil ko musaffā rakhiye 
jo bhī guzre masal-e-ḳhusrav-e-daurāñ chaliye 

imtihāñ jab bhī ho manzūr jigar-dāroñ kā 
mahfil-e-yār meñ ham-rāh-e-raqībāñ chaliye ",Ghazal
FAIZ AHMAD FAIZ,"ijz-e-ahl-e-sitam kī baat karo 
ishq ke dam-qadam kī baat karo 

bazm-e-ahl-e-tarab ko sharmāo 
bazm-e-as.hāb-e-ġham kī baat karo 

bazm-e-sarvat ke ḳhush-nashīnoñ se 
azmat-e-chashm-e-nam kī baat karo 

hai vahī baat yuuñ bhī aur yuuñ bhī 
tum sitam yā karam kī baat karo 

ḳhair haiñ ahl-e-dair jaise haiñ 
aap ahl-e-haram kī baat karo 

hijr kī shab to kaT hī jā.egī 
roz-e-vasl-e-sanam kī baat karo 

jaan jā.eñge jānñe vaale 
'faiz' farhād o jam kī baat karo ",Ghazal
FAIZ AHMAD FAIZ,"vo ahd-e-ġham kī kāhish-hā-e-be-hāsil ko kyā samjhe 
jo un kī muḳhtasar rūdād bhī sabr-āzmā samjhe 

yahāñ vābastagī vaañ barhamī kyā jāniye kyuuñ hai 
na ham apnī nazar samjhe na ham un kī adā samjhe 

fareb-e-ārzū kī sahl-añgārī nahīñ jaatī 
ham apne dil kī dhaḌkan ko tirī āvāz-e-pā samjhe 

tumhārī har nazar se munsalik hai rishta-e-hastī 
magar ye duur kī bāteñ koī nādān kyā samjhe 

na pūchho ahd-e-ulfat kī bas ik ḳhvāb-e-pareshāñ thā 
na dil ko raah par laa.e na dil kā mudda.ā samjhe ",Ghazal
FAIZ AHMAD FAIZ,"shafaq kī raakh meñ jal bujh gayā sitāra-e-shām 
shab-e-firāq ke gesū fazā meñ lahrā.e 

koī pukāro ki ik umr hone aa.ī hai 
falak ko qāfila-e-roz-o-shām Thahrā.e 

ye zid hai yaad harīfān-e-bāda-paimā kī 
ki shab ko chāñd na nikle na din ko abr aa.e 

sabā ne phir dar-e-zindāñ pe aa ke dī dastak 
sahar qarīb hai dil se kaho na ghabrā.e ",Ghazal
FAIZ AHMAD FAIZ,"phir ā.īna-e-ālam shāyad ki nikhar jaa.e 
phir apnī nazar shāyad tā-hadd-e-nazar jaa.e 

sahrā pe lage pahre aur qufl paḌe ban par 
ab shahr-badar ho kar dīvāna kidhar jaa.e 

ḳhāk-e-rah-e-jānāñ par kuchh ḳhuuñ thā girau apnā 
is fasl meñ mumkin hai ye qarz utar jaa.e 

dekh aa.eñ chalo ham bhī jis bazm meñ sunte haiñ 
jo ḳhanda-ba-lab aa.e vo ḳhāk-basar jaa.e 

yā ḳhauf se dar-guzreñ yā jaañ se guzar jaa.eñ 
marnā hai ki jiinā hai ik baat Thahar jaa.e ",Ghazal
FAIZ AHMAD FAIZ,"kis harf pe tū ne gosha-e-lab ai jān-e-jahāñ ġhammāz kiyā 
elān-e-junūñ dil vāloñ ne ab ke ba-hazār-andāz kiyā 

sau paikāñ the paivast-e-gulū jab chheḌī shauq kī lai ham ne 
so tiir tarāzū the dil meñ jab ham ne raqs āġhāz kiyā 

be-hirs-o-havā be-ḳhauf-o-ḳhatar is haath pe sar is kaf pe jigar 
yuuñ kū-e-sanam meñ vaqt-e-safar nazzāra-e-bām-e-nāz kiyā 

jis ḳhaak meñ mil kar ḳhaak hue vo surma-e-chashm-e-ḳhalq banī 
jis ḳhaar pe ham ne ḳhuuñ chhiḌkā ham-rañg-e-gul-e-tannāz kiyā 

lo vasl kī saa.at aa pahuñchī phir hukm-e-huzūrī par ham ne 
āñkhoñ ke darīche band kiye aur siine kā dar baaz kiyā ",Ghazal
FAIZ AHMAD FAIZ,"shāḳh par ḳhūn-e-gul ravāñ hai vahī 
shoḳhī-e-rañg-e-gulsitāñ hai vahī 

sar vahī hai to āstāñ hai vahī 
jaañ vahī hai to jān-e-jāñ hai vahī 

ab jahāñ mehrbāñ nahīñ koī 
kūcha-e-yār mehrbāñ hai vahī 

barq sau baar gir ke ḳhaak huī 
raunaq-e-ḳhāk-e-āshiyāñ hai vahī 

aaj kī shab visāl kī shab hai 
dil se har roz dāstāñ hai vahī 

chāñd taare idhar nahīñ aate 
varna zindāñ meñ āsmāñ hai vahī ",Ghazal
FAIZ AHMAD FAIZ,"ye mausam-e-gul garche tarab-ḳhez bahut hai 
ahvāl-e-gul-o-lāla ġham-añgez bahut hai 

ḳhush dāvat-e-yārāñ bhī hai yalġhār-e-adū bhī 
kyā kījiye dil kā jo kam-āmez bahut hai 

yuuñ pīr-e-muġhāñ sheḳh-e-haram se hue yak-jāñ 
mai-ḳhāne meñ kam-zarfi-e-parhez bahut hai 

ik gardan-e-maḳhlūq jo har haal meñ ḳham hai 
ik bāzū-e-qātil hai ki ḳhūñ-rez bahut hai 

kyuuñ mish.al-e-dil 'faiz' chhupāo tah-e-dāmāñ 
bujh jā.egī yuuñ bhī ki havā tez bahut hai ",Ghazal
FAIZ AHMAD FAIZ,"kiye aarzū se paimāñ jo ma.aal tak na pahuñche 
shab-o-roz-e-āshnā.ī mah o saal tak na pahuñche 

vo nazar baham na pahuñchī ki muhīt-e-husn karte 
tirī diid ke vasīle ḳhad-o-ḳhāl tak na pahuñche 

vahī chashma-e-baqā thā jise sab sarāb samjhe 
vahī ḳhvāb mo'tabar the jo ḳhayāl tak na pahuñche 

tirā lutf vaj.h-e-taskīñ na qarār sharh-e-ġham se 
ki haiñ dil meñ vo gile bhī jo malāl tak na pahuñche 

koī yaar jaañ se guzrā koī hosh se na guzrā 
ye nadīm-e-yak-do-sāġhar mire haal tak na pahuñche 

chalo 'faiz' dil jalā.eñ kareñ phir se arz-e-jānāñ 
vo suḳhan jo lab tak aa.e pe savāl tak na pahuñche ",Ghazal
FAIZ AHMAD FAIZ,"phir lauTā hai ḳhurshīd-e-jahāñ-tāb safar se 
phir nūr-e-sahar dast-o-garebāñ hai sahar se 

phir aag bhaḌakne lagī har sāz-e-tarab meñ 
phir sho.ale lapakne lage har dīda-e-tar se 

phir niklā hai dīvāna koī phūñk ke ghar ko 
kuchh kahtī hai har raah har ik rāhguzar se 

vo rañg hai imsāl gulistāñ kī fazā kā 
ojhal huī dīvār-e-qafas hadd-e-nazar se 

sāġhar to khanakte haiñ sharāb aa.e na aa.e 
bādal to garajte haiñ ghaTā barse na barse 

pā-posh kī kyā fikr hai dastār sambhālā 
pāyāb hai jo mauj guzar jā.egī sar se ",Ghazal
FAIZ AHMAD FAIZ,"kis shahr na shohra huā nādānī-e-dil kā 
kis par na khulā raaz pareshānī-e-dil kā 

aao kareñ mahfil pe zar-e-zaḳhm numāyāñ 
charchā hai bahut be-sar-o-sāmānī-e-dil kā 

dekh aa.eñ chalo kū-e-nigārāñ kā ḳharāba 
shāyad koī mahram mile vīrānī-e-dil kā 

pūchho to udhar tīr-fagan kaun hai yaaro 
sauñpā thā jise kaam nigahbānī-e-dil kā 

dekho to kidhar aaj ruḳh-e-bād-e-sabā hai 
kis rah se payām aayā hai zindānī-e-dil kā 

utre the kabhī 'faiz' vo ā.īna-e-dil meñ 
aalam hai vahī aaj bhī hairānī-e-dil kā ",Ghazal
FAIZ AHMAD FAIZ,"yuuñ bahār aa.ī hai is baar ki jaise qāsid 
kūcha-e-yār se be-nail-e-marām aatā hai 

har koī shahr meñ phirtā hai salāmat-dāman 
riñd mai-ḳhāne se shā.ista-ḳhirām aatā hai 

havas-e-mutrib-o-sāqī meñ pareshāñ akasr 
abr aatā hai kabhī māh-e-tamām aatā hai 

shauq vāloñ kī hazīñ mahfil-e-shab meñ ab bhī 
āmad-e-sub.h kī sūrat tirā naam aatā hai 

ab bhī elān-e-sahar kartā huā mast koī 
dāġh-e-dil kar ke farozāñ sar-e-shām aatā hai ",Ghazal
FAIZ AHMAD FAIZ,"jaise ham-bazm haiñ phir yār-e-tarah-dār se ham 
raat milte rahe apne dar-o-dīvār se ham 

sarḳhushī meñ yūñhī dil-shād o ġhazal-ḳhvāñ guzre 
kū-e-qātil se kabhī kūcha-e-dildār se ham 

kabhī manzil kabhī raste ne hameñ saath diyā 
har qadam uljhe rahe qāfila-sālār se ham 

ham se be-bahra huī ab jaras-e-gul kī sadā 
varna vāqif the har ik rañg kī jhankār se ham 

'faiz' jab chāhā jo kuchh chāhā sadā maañg liyā 
haath phailā ke dil-e-be-zar-o-dīnār se ham ",Ghazal
FAIZ AHMAD FAIZ,"sharah-e-bedardi-e-hālāt na hone paa.ī 
ab ke bhī dil kī mudārāt na hone paa.ī 

phir vahī va.ada jo iqrār na banñe paayā 
phir vahī baat jo isbāt na hone paa.ī 

phir vo parvāne jinheñ izn-e-shahādat na milā 
phir vo sham.eñ ki jinheñ raat na hone paa.ī 

phir vahī jāñ-ba-labī lazzat-e-mai se pahle 
phir vo mahfil jo ḳharābāt na hone paa.ī 

phir dam-e-dīd rahe chashm o nazar dīd-talab 
phir shab-e-vasl mulāqāt na hone paa.ī 

phir vahāñ bāb-e-asar jāniye kab band huā 
phir yahāñ ḳhatm munājāt na hone paa.ī 

'faiz' sar par jo har ik roz qayāmat guzrī 
ek bhī roz mukāfāt na hone paa.ī ",Ghazal
FAIZ AHMAD FAIZ,"yak-ba-yak shorish-e-fuġhāñ kī tarah 
fasl-e-gul aa.ī imtihāñ kī tarah 

sehn-e-gulshan meñ bahr-e-mushtāqāñ 
har ravish khiñch ga.ī kamāñ kī tarah 

phir lahū se har ek kāsa-e-dāġh 
pur huā jām-e-arġhavāñ kī tarah 

yaad aayā junūn-e-gum-gashta 
be-talab qarz-e-dostāñ kī tarah 

jaane kis par ho mehrbāñ qātil 
be-sabab marg-e-nā-gahāñ kī tarah 

har sadā par lage haiñ kaan yahāñ 
dil sambhāle raho zabāñ kī tarah ",Ghazal
FAIZ AHMAD FAIZ,"qand-e-dahan kuchh is se ziyāda 
lutf-e-suḳhan kuchh is se ziyāda 

fasl-e-ḳhizāñ meñ lutf-e-bahārāñ 
barg-e-saman kuchh is se ziyāda 

hāl-e-chaman par talḳh-navā.ī 
murġh-e-chaman kuchh is se ziyāda 

dil-shikanī bhī dildārī bhī 
yād-e-vatan kuchh is se ziyāda 

sham-e-badan fānūs-e-qabā meñ 
ḳhūbī-e-tan kuchh is se ziyāda 

ishq meñ kyā hai ġham ke alāva 
ḳhvāja-e-man kuchh is se ziyāda ",Ghazal
